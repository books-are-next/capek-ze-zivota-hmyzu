<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version='1.0' encoding='utf-8'?--><html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Ze života hmyzu</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection6">
<h2 class="mlpuroven2kapitola">DĚJSTVÍ
PRVNÍ:<br class="calibre16"/>
Motýlové</h2>

<p class="mlpscenickepoznamky">Azurový, zářící prostor, vystlaný květy a
batikovými polštáři; zrcadla, stolek, na němž jsou připraveny pestré sklenice s
chlazenými nápoji a stébélky k pití. Vysoká barová sedátka.</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(mne si oči a rozhlíží se)</span>: Hele, ta krásoucí
krása! Vždyť je to jako – jako v ráji! Ani malíř by to líp nevymaloval! A jak
to tu voní!</p>

<p class="mlpscenickepoznamky">(CLYTHIE vběhne se smíchem na scénu).</p>

<p class="mlpprimarec"><span class="mlpznaktucne11b">OTAKAR</span> <span class="mlpznakkurziva11b">(honí ji)</span>: Miluji vás, Clythie!</p>

<p class="mlpscenickepoznamky">(Clythie běží se smíchem pryč. Otakar za ní.)</p>

<p class="mlpprimarec"><span class="mlpznaktucne11b">TULÁK</span>: Motýli. Aha,
motýli. Hrajou si. Já bych se na to koukal, kdybych nebyl tak – <span class="mlpznakkurziva11b">(čistí si šaty)</span>. A co, ať mne vyženou; já si tu
lehnu. <span class="mlpznakkurziva11b">(Sbírá polštáře.)</span> Lehnu. Namouduši
že lehnu. <span class="mlpznakkurziva11b">(Ustele si v proscéniu.)</span> A když
se nám to nebude líbit, zavřeme očička a hezky se vydadáme. <span class="mlpznakkurziva11b">(Ulehne.)</span> Tak.</p>

<p class="mlpscenickepoznamky">(Vejde FELIX.)</p>

<p class="mlpprimarec"><span class="mlpznaktucne11b">FELIX</span>: Kde je Iris?
Viděl jsem ji pít vůni květů – – Iris! Iris! Kdybych aspoň našel na tebe rým! <span class="mlpznakkurziva11b">(Sedne si do polštářů.)</span> „Spanilá Iris, jež
plamen čirý’s – Ach ne. Něco jiného: – tu láska mé srdce oděla v démantový
kyrys –“ Kyrys – <span class="calibre3">Iris; to je vzácný rým.
Před tím by mělo být něco hrozně zoufalého; rozvrat, bolest a smrt; a pak náhlý
obrat: „tu láska mé srdce oděla v démantový kyrys a vdechla </span>mi sílu
anděla – Iris, Iris, Iris!“ To by šlo. – Ale kde zase je Iris? Jak může pořád s
tím Viktorem, ó! „Zda zhořkne chvílemi na božských rtech tvých, Iris, ten úsměv
vítězný, kdy zmaru bolestný rys –“ Z toho udělám elegii, v pravidelných
alexandrinech, až se v ní zklamu. Ach, úděl básníka je trpět.</p>

<p class="mlpscenickepoznamky">(Smích za scénou.)</p>

<p class="mlpprimarec"><span class="mlpznaktucne11b">FELIX</span>: To je Iris.</p>

<p class="mlpscenickepoznamky">(Zády k příchodu, obraz jemného smutku, opře hlavu
o dlaň. Vběhne IRIS, za ní VIKTOR.)</p>

<p class="mlpprimarec"><span class="mlpznaktucne11b">IRIS</span>: Felixi,
chlapečku, vy jste tu sám? A tak zajímavě smutný?</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(otočí se)</span>: Vy, Iris? Ach! Netušil jsem –</p>

<p class="mlpprimarec"><span class="mlpznaktucne11b">IRIS</span>: Proč si nehrajete
venku? Vždyť je tam tolik děvčat!</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(vyskočí)</span>: Vy víte, Iris, že – že mne
nezajímají.</p>

<p class="mlpprimarec"><span class="mlpznaktucne11b">IRIS</span>: Ach chudáčku!
Proč ne?</p>

<p class="mlpprimarec"><span class="mlpznaktucne11b">VIKTOR</span>: Ještě ne?</p>

<p class="mlpprimarec"><span class="mlpznaktucne11b">FELIX</span>: Už ne.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(sedne do polštářů)</span>: Slyšíte to, Viktore? A to
mně říká do očí! Pojďte sem, pane nezdvořáku; sedněte si tady, blíž, ještě
blíž! Povězte, miláčku, vás už ženy nezajímají?</p>

<p class="mlpprimarec"><span class="mlpznaktucne11b">FELIX</span>: Ne. Jsem jich
syt.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(mohutně vzdychne)</span>: Ó vy muži! Jak jste cyničtí!
Jen užívat, co nejvíc užívat, a pak řekne každý: Jsem jich syt. Jak je to
hrozné být ženou!</p>

<p class="mlpprimarec"><span class="mlpznaktucne11b">VIKTOR</span>: Proč?</p>

<p class="mlpprimarec"><span class="mlpznaktucne11b">IRIS</span>: My nejsme nikdy
syty. – Jakou vy máte minulost, Felixi! Kdy jste miloval poprvé?</p>

<p class="mlpprimarec"><span class="mlpznaktucne11b">FELIX</span>: Nevím už. Příliš
dávno. A ani to nebylo poprvé. Byl jsem tehdy na gymnáziu –</p>

<p class="mlpprimarec"><span class="mlpznaktucne11b">VIKTOR</span>: Aha, byl jste
ještě housenka. Zelená housenka, která žere listí.</p>

<p class="mlpprimarec"><span class="mlpznaktucne11b">IRIS</span>: Felixi, byla to
bruneta? Byla krásná?</p>

<p class="mlpprimarec"><span class="mlpznaktucne11b">FELIX</span>: Krásná jako den,
jako azur, jako –</p>

<p class="mlpprimarec"><span class="mlpznaktucne11b">IRIS</span>: – jako kdo?
Rychle.</p>

<p class="mlpprimarec"><span class="mlpznaktucne11b">FELIX</span>: Krásná jako vy.</p>

<p class="mlpprimarec"><span class="mlpznaktucne11b">IRIS</span>: Felixi,
drahoušku, milovala vás?</p>

<p class="mlpprimarec"><span class="mlpznaktucne11b">FELIX</span>: Nevím. Nemluvil jsem
s ní nikdy.</p>

<p class="mlpprimarec"><span class="mlpznaktucne11b">IRIS</span>: Proboha, co jste
s ní tedy dělal?</p>

<p class="mlpprimarec"><span class="mlpznaktucne11b">FELIX</span>: Díval jsem se na
ni zdáli –</p>

<p class="mlpprimarec"><span class="mlpznaktucne11b">VIKTOR</span>: – sedě na
zeleném listě –</p>

<p class="mlpprimarec"><span class="mlpznaktucne11b">FELIX</span>: – a psal básně;
dopisy; první román –</p>

<p class="mlpprimarec"><span class="mlpznaktucne11b">VIKTOR</span>: Úžasné, co
listů taková housenka spotřebuje.</p>

<p class="mlpprimarec"><span class="mlpznaktucne11b">IRIS</span>: Vy jste protiva,
Viktore! Podívejte se, Felix má oči plné slz. Není to hezké?</p>

<p class="mlpprimarec"><span class="mlpznaktucne11b">VIKTOR</span>: Slzy? To se mu
sbíhají v očích sliny. Při tom, co může vidět –</p>

<p class="mlpprimarec"><span class="mlpznaktucne11b">IRIS</span>: Jděte! Felixi, že
nic nevidíte?</p>

<p class="mlpprimarec"><span class="mlpznaktucne11b">FELIX</span>: Není pravda, že
mám v očích slzy. Na mou čest!</p>

<p class="mlpprimarec"><span class="mlpznaktucne11b">IRIS</span>: Ukažte? Podívejte
se mi do očí, rychle!</p>

<p class="mlpprimarec"><span class="mlpznaktucne11b">VIKTOR</span>: Jeden, dva,
tři, čtyři – Věděl jsem, že to déle nevydrží.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(směje se)</span>: Honem, Felixi, jaké mám oči?</p>

<p class="mlpprimarec"><span class="mlpznaktucne11b">FELIX</span>: Azurově modré.</p>

<p class="mlpprimarec"><span class="mlpznaktucne11b">IRIS</span>: Vy jste dobrý.
Hnědé. Ach, kdosi mně říkal, že jsou zlaté – – Já nemohu cítit modré oči. Jsou
tak studené, tak bez vášně. Pravda, chudáček Clythie má modré oči. Máte rád
její oči, Felixi?</p>

<p class="mlpprimarec"><span class="mlpznaktucne11b">FELIX</span>: Clythie? Nevím.
Ano, má krásné oči.</p>

<p class="mlpprimarec"><span class="mlpznaktucne11b">IRIS</span>: Jděte, vždyť má
tak hubené nohy! Ach jak špatně se vyznáte v ženách, vy básníci!</p>

<p class="mlpprimarec"><span class="mlpznaktucne11b">VIKTOR</span>: Četla jste
poslední báseň Felixovu? <span class="mlpznakkurziva11b">(Vytahuje z kapsy
sešit.)</span> Vyšla v almanachu Jaro.</p>

<p class="mlpprimarec"><span class="mlpznaktucne11b">IRIS</span>: Honem, přečtěte
mi ji!</p>

<p class="mlpprimarec"><span class="mlpznaktucne11b">FELIX</span>: Ne, já
nedovolím, abyste ji četl!<span class="mlpznakkurziva11b"> (Chce vstát.)</span> Je
špatná! Je stará! To už jsem dávno překonal!</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(zadrží ho)</span>: Pěkně sedět, Felixi!</p>

<p class="mlpprimarec"><span class="mlpznaktucne11b">VIKTOR</span>: Jmenuje se „Věčný
pád“.</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(zacpává si uši)</span>: Ale já nechci, abyste ji četl!</p>

<p class="mlptextbez1radkub">VIKTOR <span class="mlpznakkurziva11b"><span class="calibre15">(čte s emfází)</span></span><span class="calibre15">:</span></p>

<p class="mlpversedrama">„Jen dolů, dolů spět,<br class="calibre16"/>
toť meta vytoužená:<br class="calibre16"/>
svět chce být polosvět,<br class="calibre16"/>
žena – být položena –“</p>

<p class="mlpprimarec"><span class="mlpznaktucne11b">IRIS</span>: To je vtipné, že
Viktore? Fuj, Felixi, kde jste tohle vzal?</p>

<p class="mlptextbez1radkub"><span class="mlpznaktucne11b">VIKTOR</span><span class="calibre15">:</span></p>

<p class="mlpversedrama">„Sen chce se skutkem stát a<br class="calibre16"/>
láska být consummata, <br class="calibre16"/>
vše věčně padá dolů:<br class="calibre16"/>
děvčátko, padněm spolu.“</p>

<p class="mlpprimarec"><span class="mlpznaktucne11b">IRIS</span>: Padnout, tomu
rozumím; ale co je to „consummata“?</p>

<p class="mlpprimarec"><span class="mlpznaktucne11b">VIKTOR</span>: To je láska,
která, hm, která došla cíle.</p>

<p class="mlpprimarec"><span class="mlpznaktucne11b">IRIS</span>: Jakého cíle?</p>

<p class="mlpprimarec"><span class="mlpznaktucne11b">VIKTOR</span>: Inu, svého
vlastního.</p>

<p class="mlpprimarec"><span class="mlpznaktucne11b">IRIS</span>: Fuj, to je
ohavnost! Felixi, vy jste napsal takovou věc? Já se vás bojím! Jak jste
zkažený! Je latina vždycky tak nemravná?</p>

<p class="mlpprimarec"><span class="mlpznaktucne11b">FELIX</span>: Slitování, Iris!
Je to tak špatná báseň!</p>

<p class="mlpprimarec"><span class="mlpznaktucne11b">IRIS</span>: Proč špatná?</p>

<p class="mlpprimarec"><span class="mlpznaktucne11b">FELIX</span>: Není v ní ještě
to… to… to pravé.</p>

<p class="mlpprimarec"><span class="mlpznaktucne11b">IRIS</span>: Aha. Viktore,
najděte můj vějíř v zahradě!</p>

<p class="mlpprimarec"><span class="mlpznaktucne11b">VIKTOR</span>: Prosím, nebudu
rušit.</p>

<p class="mlpscenickepoznamky">(Odejde.)</p>

<p class="mlpprimarec"><span class="mlpznaktucne11b">IRIS</span>: Honem, Felixi!
Povězte mně to pravé. Mně můžete říci všechno.</p>

<p class="mlpprimarec"><span class="mlpznaktucne11b">FELIX</span>: Iris, Iris, jak
ho můžete snést u sebe? Takového starého hejska! Takového dědka od loňska!
Takového odřeného satyra!</p>

<p class="mlpprimarec"><span class="mlpznaktucne11b">IRIS</span>: Viktora?</p>

<p class="mlpprimarec"><span class="mlpznaktucne11b">FELIX</span>: Jak nízce se na
vás dívá, na lásku, na všechno! Tak nestoudně! Tak… tak… tak surově! Jak to
můžete trpět?</p>

<p class="mlpprimarec"><span class="mlpznaktucne11b">IRIS</span>: Chudáček Viktor!
Je tak pohodlný! Ne, Felixi, mluvte o poezii. Já mám tak ráda poezii! „Sen chce
se skutkem stát…“ <span class="mlpznakkurziva11b">(Klesá do polštářů.)</span>
Felixi, vy máte ohromný talent! „Děvčátko, padněm spolu!“ Bože, jak je to
vášnivě řečeno! Řekněte, Felixi, básníci jsou hrozně, hrozně vášniví, viďte?</p>

<p class="mlpprimarec"><span class="mlpznaktucne11b">FELIX</span>: Ó Iris, to už
jsem dávno překonal, tu báseň.</p>

<p class="mlpprimarec"><span class="mlpznaktucne11b">IRIS</span>: Kdyby jen ta
latina nebyla tak sprostá! Všechno, všechno snesu, ale nesmí to mít ošklivé
jméno. Felixi, k ženám musíte být delikátní. Kdybyste mne teď políbil, dal
byste tomu také tak hrozné jméno?</p>

<p class="mlpprimarec"><span class="mlpznaktucne11b">FELIX</span>: Iris, jak bych
se mohl opovážit – vás políbit!</p>

<p class="mlpprimarec"><span class="mlpznaktucne11b">IRIS</span>: Mlčte, vy muži
jste schopni všeho. Felixi, nakloňte se ke mně. Komu jste věnoval tu báseň?
Clythii?</p>

<p class="mlpprimarec"><span class="mlpznaktucne11b">FELIX</span>: Ne! Ujišťuji vás
– –</p>

<p class="mlpprimarec"><span class="mlpznaktucne11b">IRIS</span>: Komu tedy?</p>

<p class="mlpprimarec"><span class="mlpznaktucne11b">FELIX</span>: Nikomu, na mou
čest nikomu. Totiž všem ženám na světě.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(zvedne se na lokty)</span>: Proboha, vy jste jich
tolik kon… kon… jakže se to jmenuje?</p>

<p class="mlpprimarec"><span class="mlpznaktucne11b">FELIX</span>: Iris! Já vám
přísahám – –</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(klesá do polštářů)</span>: Felixi, vy jste strašný
svůdník! Řekněte, která byla vaší milenkou?</p>

<p class="mlpprimarec"><span class="mlpznaktucne11b">FELIX</span>: Iris, neřeknete
to nikomu? Jistě ne?</p>

<p class="mlpprimarec"><span class="mlpznaktucne11b">IRIS</span>: Ne.</p>

<p class="mlpprimarec"><span class="mlpznaktucne11b">FELIX</span>: Tedy – žádná.</p>

<p class="mlpprimarec"><span class="mlpznaktucne11b">IRIS</span>: Kdože?</p>

<p class="mlpprimarec"><span class="mlpznaktucne11b">FELIX</span>: Žádná dosud. Na
mou čest.</p>

<p class="mlpprimarec"><span class="mlpznaktucne11b">IRIS</span>: Ó, vy lháři! Kolik
žen jste už musel na tohle dostat, vy neviňátko! Felixi, Felixi, já do vás
vidím! Jak jste nebezpečný!</p>

<p class="mlpprimarec"><span class="mlpznaktucne11b">FELIX</span>: Iris, nesmíte se
mi smát. Já jsem prožil hrozné věci ve fantazii. Strašlivé zklamání. Bezpočtu
lásek, ale jen ve snu. Sen je život básníka. Znám všechny ženy, a nepoznal jsem
žádnou. Na mou čest, Iris.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(opře se o loket)</span>: A proč tedy říkáte, že jste
žen syt?</p>

<p class="mlpprimarec"><span class="mlpznaktucne11b">FELIX</span>: Ach, Iris, každý
snižuje to, co nejvíc miluje.</p>

<p class="mlpprimarec"><span class="mlpznaktucne11b">IRIS</span>: Brunety?</p>

<p class="mlpprimarec"><span class="mlpznaktucne11b">FELIX</span>: Ne, sen. Věčný
sen.</p>

<p class="mlpprimarec"><span class="mlpznaktucne11b">IRIS</span>: „Sen chce se
skutkem stát…“ Vy máte tak vášnivé oči! Vy jste úžasný talent, Felixi! <span class="mlpznakkurziva11b">(Klesá do polštářů.) </span>Nač teď myslíte?</p>

<p class="mlpprimarec"><span class="mlpznaktucne11b">FELIX</span>: Na vás. Žena je
hádanka.</p>

<p class="mlpprimarec"><span class="mlpznaktucne11b">IRIS</span>: Uhodněte ji; ale
prosím vás, Felixi, jemně.</p>

<p class="mlpprimarec"><span class="mlpznaktucne11b">FELIX</span>: Nevidím na dno
vašich očí.</p>

<p class="mlpprimarec"><span class="mlpznaktucne11b">IRIS</span>: Tedy začněte
odjinud.</p>

<p class="mlpprimarec"><span class="mlpznaktucne11b">FELIX</span>: Já… Iris…
skutečně…</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(prudce usedne)</span>: Felixi, já mám dnes náladu! Jak
je to hloupé být ženou! Já bych dnes chtěla být mužem, dobývat, svádět, líbat…
Felixi, já bych byla hrozně vášnivý muž. Já bych… já… já bych každého strhla
divoce, nezkrotně… Škoda že nejste děvče! Budeme si hrát, chcete? Vy budete
Iris a já budu váš Felix.</p>

<p class="mlpprimarec"><span class="mlpznaktucne11b">FELIX</span>: Ne, Iris. Je
příliš odvážné být Felixem. To znamená chtít, chtít něco…</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(mroucím hlasem)</span>: Ach Felixi, všechno!</p>

<p class="mlpprimarec"><span class="mlpznaktucne11b">FELIX</span>: Je něco většího
než chtít všechno.</p>

<p class="mlpprimarec"><span class="mlpznaktucne11b">IRIS</span>: A to je…</p>

<p class="mlpprimarec"><span class="mlpznaktucne11b">FELIX</span>: Chtít něco nemožného.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(zklamaně)</span>: Máte pravdu. Vy máte vždycky pravdu,
ubohý Felixi. <span class="mlpznakkurziva11b">(Vstane.)</span> Cože Viktor tak
dlouho nejde? Nechtěl byste ho zavolat?</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(vyskočí)</span>: Iris, čím jsem vás urazil? Ach, řekl
jsem příliš mnoho!</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(točí se před zrcadlem)</span>: Mnoho toho zrovna
nebylo.</p>

<p class="mlpprimarec"><span class="mlpznaktucne11b">FELIX</span>: Chtít
nedosažitelné! Iris, byl jsem šílený, že jsem vám to řekl!</p>

<p class="mlpprimarec"><span class="mlpznaktucne11b">IRIS</span>: Nebo aspoň
nezdvořilý. Můj hochu, to je k uzoufání, jakou práci si s vámi dávám. Když jsme
v ženské společnosti, nesmíme se tvářit, jako bychom toužili po něčem, co tu
není.</p>

<p class="mlpprimarec"><span class="mlpznaktucne11b">FELIX</span>: Nedosažitelné je
tady.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(ohlíží se)</span>: Kde?</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(ukazuje do zrcadla)</span>: Váš obraz, Iris.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(směje se)</span>: Můj obraz? Vy jste se zamiloval do
mého obrazu? <span class="mlpznakkurziva11b">(Rozpíná ruce do zrcadla.)</span>
Hleďte, můj obraz vás vyslyšel. Obejměte jej! Líbejte jej, honem!</p>

<p class="mlpprimarec"><span class="mlpznaktucne11b">FELIX</span>: Je nedostupný
jako vy.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(obrátí se k němu)</span>: Já že jsem nedostupná? Jak
to víte?</p>

<p class="mlpprimarec"><span class="mlpznaktucne11b">FELIX</span>: Kdybych to
nevěděl, nemiloval bych vás.</p>

<p class="mlpprimarec"><span class="mlpznaktucne11b">IRIS</span>: Felixi, jaká
škoda, že jsem tak nedostupná!</p>

<p class="mlpprimarec"><span class="mlpznaktucne11b">FELIX</span>: Ach, Iris, není
pravé lásky než v nedostupnu.</p>

<p class="mlpprimarec"><span class="mlpznaktucne11b">IRIS</span>: Myslíte? <span class="mlpznakkurziva11b">(Tahá ho za vlasy a zpívá:)</span> „Děvčátko, padněm
spolu.“</p>

<p class="mlpprimarec"><span class="mlpznaktucne11b">FELIX</span>: Neopakujte tu
báseň!</p>

<p class="mlpprimarec"><span class="mlpznaktucne11b">IRIS</span>: Složte nějakou na
mne, rychle! Nějakou vášnivou!</p>

<p class="mlptextbez1radkub"><span class="mlpznaktucne11b">FELIX</span><span class="calibre15">:</span> </p>

<p class="mlpversedrama">Když v nejzazší chvíli křikl jsem:<br class="calibre16"/>
ó smrti, slyš mou výzvu,<br class="calibre16"/>
kde bývalo srdce, vlož ruku sem,<br class="calibre16"/>
a najdeš jedinou jizvu –<br class="calibre16"/>
tu láska mé srdce oděla<br class="calibre16"/>
v démantový kyrys<br class="calibre16"/>
a vdechla mi sílu anděla –<br class="calibre16"/>
Iris, Iris, Iris!</p>

<p class="mlpprimarec"><span class="mlpznaktucne11b">IRIS</span>: Iris – kyrys! Jak
je to krásné!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(za scénou)</span>: Iris! Iris!</p>

<p class="mlpprimarec"><span class="mlpznaktucne11b">IRIS</span>: Už je zas tady! I
s tím svým protivným ženichem! Právě když jsme…</p>

<p class="mlpprimarec"><span class="mlpznaktucne11b">CLYTHIE</span> (<span class="mlpznakkurziva11b">vběhne se smíchem)</span>: Považ si, Iris, Otakárek
říká… Ach, ty tu máš Felixe. Jak se máte, chlapečku? Iris, tys ho trápila, viď?
Je tak červený!</p>

<p class="mlpprimarec"><span class="mlpznaktucne11b">OTAKAR</span> <span class="mlpznakkurziva11b">(vběhne)</span>: Teď vás mám, Clythie… Ach, pardon!
Klaním se, Iris. Nazdar, hochu.</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(sedne si do polštářů)</span>: Mh! –</p>

<p class="mlpprimarec"><span class="mlpznaktucne11b">IRIS</span>: Ale ty jsi
uhřátá, Clythie.</p>

<p class="mlpprimarec"><span class="mlpznaktucne11b">CLYTHIE</span>: Otakárek mne
honil.</p>

<p class="mlpprimarec"><span class="mlpznaktucne11b">OTAKAR</span>: Clythie letěla
a já jsem musel za ní.</p>

<p class="mlpprimarec"><span class="mlpznaktucne11b">VIKTOR</span> <span class="mlpznakkurziva11b">(vchází)</span>: Haló, dobrá společnost se schází. <span class="mlpznakkurziva11b">(Zdraví Clythii:)</span> Tě pic, snoubenci.</p>

<p class="mlpprimarec"><span class="mlpznaktucne11b">CLYTHIE</span>: Uf, to mám
žízeň!</p>

<p class="mlpscenickepoznamky">(Pije stébélkem z kalíšku.)</p>

<p class="mlpprimarec"><span class="mlpznaktucne11b">IRIS</span>: Šetři se,
drahoušku. Viďte Viktore, že se zase zhubla? Vypadáš hrozně.</p>

<p class="mlpprimarec"><span class="mlpznaktucne11b">CLYTHIE</span>: Děkuju.
Miláčku, ty jsi tak mateřská.</p>

<p class="mlpprimarec"><span class="mlpznaktucne11b">VIKTOR</span>: Byli jste včera
na luční slavnosti?</p>

<p class="mlpprimarec"><span class="mlpznaktucne11b">CLYTHIE</span>: Ba, včera! Vy
jste hotový dějepis.</p>

<p class="mlpprimarec"><span class="mlpznaktucne11b">OTAKAR</span>: Báječné počasí.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(ke Clythii)</span>: Počkej, cukroušku. <span class="mlpznakkurziva11b">(Upravuje jí živůtek.)</span> Cos to dělala? Máš
natržený živůtek.</p>

<p class="mlpprimarec"><span class="mlpznaktucne11b">CLYTHIE</span>: To mne snad
Otakárek ušlápl.</p>

<p class="mlpprimarec"><span class="mlpznaktucne11b">IRIS</span>: Ušlápl? Až skoro
na krku?</p>

<p class="mlpprimarec"><span class="mlpznaktucne11b">CLYTHIE</span>: Podívej se na
něj, vždyť je samá noha. Viď, Noho?</p>

<p class="mlpprimarec"><span class="mlpznaktucne11b">OTAKAR</span>: Pardon?</p>

<p class="mlpprimarec"><span class="mlpznaktucne11b">VIKTOR</span>: A co jsem já?</p>

<p class="mlpprimarec"><span class="mlpznaktucne11b">CLYTHIE</span>: Samý jazyk.
Když se na mne podíváte, mám pocit, jako byste mne olízl. Hu!</p>

<p class="mlpprimarec"><span class="mlpznaktucne11b">IRIS</span>: Ale Clythie! A co
je Felix?</p>

<p class="mlpprimarec"><span class="mlpznaktucne11b">CLYTHIE</span>: Chudáček, ten
je tak smutný! <span class="mlpznakkurziva11b">(Klesne k němu.)</span> Co je vám,
princi?</p>

<p class="mlpprimarec"><span class="mlpznaktucne11b">FELIX</span>: Přemýšlím.</p>

<p class="mlpprimarec"><span class="mlpznaktucne11b">CLYTHIE</span>: Jděte! K čemu
pořád přemýšlet?</p>

<p class="mlpprimarec"><span class="mlpznaktucne11b">FELIX</span>: Mužové mají
ducha, aby ho užívali.</p>

<p class="mlpprimarec"><span class="mlpznaktucne11b">CLYTHIE</span>: A ženy?</p>

<p class="mlpprimarec"><span class="mlpznaktucne11b">FELIX</span>: Aby ho
zneužívaly.</p>

<p class="mlpprimarec"><span class="mlpznaktucne11b">IRIS</span>: Výborně, Felixi!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(vstane)</span>: Ten ohava mne nenávidí.</p>

<p class="mlpprimarec"><span class="mlpznaktucne11b">VIKTOR</span>: Držte se toho,
Clythie, to je první krok k lásce.</p>

<p class="mlpprimarec"><span class="mlpznaktucne11b">OTAKAR</span>: Pardon?</p>

<p class="mlpprimarec"><span class="mlpznaktucne11b">IRIS</span>: Felix a láska? Co
tě napadá! Vždyť napsal o ženách, počkej…</p>

<p class="mlpprimarec"><span class="mlpznaktucne11b">FELIX</span>: Iris, snažně vás
prosím!</p>

<p class="mlptextbez1radkub"><span class="mlpznaktucne11b">IRIS</span><span class="calibre15">:</span></p>

<p class="mlpversedrama">„Jen dolů, dolů spět,<br class="calibre16"/>
toť meta vytoužená:<br class="calibre16"/>
svět chce být polosvět,<br class="calibre16"/>
žena – být položena –“</p>

<p class="mlpprimarec"><span class="mlpznaktucne11b">CLYTHIE</span>: Být co?</p>

<p class="mlpprimarec"><span class="mlpznaktucne11b">IRIS</span>: Být položena.</p>

<p class="mlpprimarec"><span class="mlpznaktucne11b">VIKTOR</span>: Felixi,
svatoušku, vy jste už položil tolik žen?</p>

<p class="mlpprimarec"><span class="mlpznaktucne11b">OTAKAR</span>: Hahaha,
položena! To je výborné! Já myslel polo-žena! Hahaha, položena!</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(recituje dále)</span>: „Sen chce se skutkem stát…“</p>

<p class="mlpprimarec"><span class="mlpznaktucne11b">CLYTHIE</span>: Počkej,
Otakárek se bude ještě smát.</p>

<p class="mlpprimarec"><span class="mlpznaktucne11b">OTAKAR</span>: Hahahaha!</p>

<p class="mlpprimarec"><span class="mlpznaktucne11b">FELIX</span>: Já nedovolím,
abyste to přednášeli! To jsem už překonal!</p>

<p class="mlpprimarec"><span class="mlpznaktucne11b">IRIS</span>: Felix má ohromný
talent. Že by nikdo z vás nenašel rým na slovo „Iris?“</p>

<p class="mlpprimarec"><span class="mlpznaktucne11b">CLYTHIE</span>: „Iris, široká
jak čtyry’s.“</p>

<p class="mlpprimarec"><span class="mlpznaktucne11b">FELIX</span>: Ó bože, mlčte
už!</p>

<p class="mlpprimarec"><span class="mlpznaktucne11b">OTAKAR</span>: Hahaha, to je
báječné! Iris, čtyrys!</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(překoná se)</span>: Drahoušku, ty máš zvláštní názory
o poezii.</p>

<p class="mlpprimarec"><span class="mlpznaktucne11b">VIKTOR</span>: Co chcete? Její
celá poezie je v řeči nevázané.</p>

<p class="mlpprimarec"><span class="mlpznaktucne11b">IRIS</span>: Máte pravdu,
Viktore.</p>

<p class="mlpprimarec"><span class="mlpznaktucne11b">OTAKAR</span>: Hahaha,
nevázané řeči! To je výtečné!</p>

<p class="mlpprimarec"><span class="mlpznaktucne11b">CLYTHIE</span>: Felixi, vy
jste vpravil Iris do vázané řeči! Já myslím, že ji to musí škrtit.</p>

<p class="mlpprimarec"><span class="mlpznaktucne11b">IRIS</span>: Nechat Felixe!
Věřili byste, jaký krásný rým na mne udělal? Hádejte!</p>

<p class="mlpprimarec"><span class="mlpznaktucne11b">VIKTOR</span>: Vzdávám se.</p>

<p class="mlpprimarec"><span class="mlpznaktucne11b">CLYTHIE</span>: Honem, Iris!
Ale ať je to poetické.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(vítězně)</span>: Kyrys!</p>

<p class="mlpprimarec"><span class="mlpznaktucne11b">VIKTOR</span>: Cože?</p>

<p class="mlpprimarec"><span class="mlpznaktucne11b">IRIS</span>: Kyrys.</p>

<p class="mlpprimarec"><span class="mlpznaktucne11b">CLYTHIE</span>: Bože ten
hrubec! Felixi, řekl jste to skutečně?</p>

<p class="mlpprimarec"><span class="mlpznaktucne11b">IRIS</span>: Co je na tom
zlého?</p>

<p class="mlpprimarec"><span class="mlpznaktucne11b">CLYTHIE</span>: Vzpomenout si
na kyrys! Ženská jako kyrysník!</p>

<p class="mlpprimarec"><span class="mlpznaktucne11b">OTAKAR</span>: Hahaha, kyrys!
To je švanda!</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(vyskočí)</span>: Ale – démantový kyrys!</p>

<p class="mlpprimarec"><span class="mlpznaktucne11b">IRIS</span>: Jděte, vy jste
nemotora! Klacek! Protiva! Mám vás potud, slyšíte?</p>

<p class="mlpprimarec"><span class="mlpznaktucne11b">VIKTOR</span>: Felixi, jak
velik jsi!</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(tleská):</span> Výborně, Viktore! Vy jste ohromně
duchaplný.</p>

<p class="mlpprimarec"><span class="mlpznaktucne11b">CLYTHIE</span>: Dobrý bože,
Viktorovi se přihodil rým!</p>

<p class="mlpprimarec"><span class="mlpznaktucne11b">OTAKAR</span>: Hahaha, Felixi,
velixi! To je dobré!</p>

<p class="mlpprimarec"><span class="mlpznaktucne11b">VIKTOR</span>: Odpusťte,
Clythie. Pro mne je poezie příliš blond.</p>

<p class="mlpprimarec"><span class="mlpznaktucne11b">CLYTHIE</span>: Hu, ten má
vlhké oči! Nedívejte se na mne, jsem pak celá mokrá.</p>

<p class="mlpprimarec"><span class="mlpznaktucne11b">OTAKAR</span>: Básnit, to nic
není.</p>

<p class="mlpprimarec"><span class="mlpznaktucne11b">VIKTOR</span>: Básnit, to je
lhát nebo bavit.</p>

<p class="mlpprimarec"><span class="mlpznaktucne11b">IRIS</span>: Ó ne. Vzbuzovat
city. Já mám hrozně ráda city.</p>

<p class="mlpprimarec"><span class="mlpznaktucne11b">OTAKAR</span>: Zdar.</p>

<p class="mlpprimarec"><span class="mlpznaktucne11b">CLYTHIE</span>: Jaký zdar?</p>

<p class="mlpprimarec"><span class="mlpznaktucne11b">OTAKAR</span>: Rým na Otakar,
haha! Dobrý, že?</p>

<p class="mlpprimarec"><span class="mlpznaktucne11b">VIKTOR</span>: Tak zvaný
mužský.</p>

<p class="mlpprimarec"><span class="mlpznaktucne11b">OTAKAR</span>: Hahaha, to bych
řekl že mužský! Ó!</p>

<p class="mlpprimarec"><span class="mlpznaktucne11b">CLYTHIE</span>: Viktore,
udělejte nějaký mužský rým.</p>

<p class="mlpprimarec"><span class="mlpznaktucne11b">VIKTOR</span>: Proč?</p>

<p class="mlpprimarec"><span class="mlpznaktucne11b">CLYTHIE</span>: Abyste jednou
udělal něco mužského.</p>

<p class="mlpprimarec"><span class="mlpznaktucne11b">OTAKAR</span>: Lásky žár.
Mužský rým na Otakar, hahaha!</p>

<p class="mlpprimarec"><span class="mlpznaktucne11b">IRIS</span>: Vy máte ohromný
talent, Otakare. Proč vlastně nepíšete básně?</p>

<p class="mlpprimarec"><span class="mlpznaktucne11b">OTAKAR</span>: Já? Ha, hm!
Jaké?</p>

<p class="mlpprimarec"><span class="mlpznaktucne11b">IRIS</span>: O lásce. Já
zbožňuji poezii.</p>

<p class="mlpprimarec"><span class="mlpznaktucne11b">OTAKAR</span>: Bujný tvar.</p>

<p class="mlpprimarec"><span class="mlpznaktucne11b">IRIS</span>: Který tvar? Koho
tím myslíte?</p>

<p class="mlpprimarec"><span class="mlpznaktucne11b">OTAKAR</span>: Hahaha, rým!</p>

<p class="mlpprimarec"><span class="mlpznaktucne11b">IRIS</span>: Otakare, vy máte
úžasně básnickou duši.</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(zívá)</span>: Přestaňte s literaturou. To mne už ze
srdce nudí.</p>

<p class="mlpprimarec"><span class="mlpznaktucne11b">IRIS</span>: Ze srdce?
Slyšíte, chudinka Clythie si myslí, že má někde nějaké srdce.</p>

<p class="mlpprimarec"><span class="mlpznaktucne11b">CLYTHIE</span>: Nevadí. Zato
ty jsi samé srdce. Miláčku, ty si na srdci i sedíš.</p>

<p class="mlpprimarec"><span class="mlpznaktucne11b">OTAKAR</span>: Hahaha, samé
srdce!</p>

<p class="mlpprimarec"><span class="mlpznaktucne11b">CLYTHIE</span>: A dokonce
měkké.</p>

<p class="mlpprimarec"><span class="mlpznaktucne11b">IRIS</span>: Nevadí,
drahoušku. Aspoň nejsem tak – lehká jako někdo.</p>

<p class="mlpprimarec"><span class="mlpznaktucne11b">CLYTHIE</span>: Máš pravdu. Ty
jsi těžký případ.</p>

<p class="mlpprimarec"><span class="mlpznaktucne11b">IRIS</span>: Clythie! Dej si
pozor!</p>

<p class="mlpprimarec"><span class="mlpznaktucne11b">VIKTOR</span>: Ale Iris,
přejte jí to! Duch je to jediné, co může Clythie ukázat.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(tleská)</span>: Výborně, Viktore!</p>

<p class="mlpprimarec"><span class="mlpznaktucne11b">CLYTHIE</span>: Vám jsem už,
Viktore, ukázala něco víc.</p>

<p class="mlpprimarec"><span class="mlpznaktucne11b">VIKTOR</span>: Není možno! A
co?</p>

<p class="mlpprimarec"><span class="mlpznaktucne11b">CLYTHIE</span>: Záda a dveře.</p>

<p class="mlpprimarec"><span class="mlpznaktucne11b">VIKTOR</span>: Samá prkna, pf!</p>

<p class="mlpprimarec"><span class="mlpznaktucne11b">IRIS</span>: Hahaha! Viktore,
vy jste ohromný společník! Hned bych vám dala hubičku! Já mám hrozně ráda
duchaplnost. Pojďte, že mne nechytíte?</p>

<p class="mlpscenickepoznamky">(Běží ven.)</p>

<p class="mlpprimarec"><span class="mlpznaktucne11b">VIKTOR</span>:
Poč-poč-počkejte!</p>

<p class="mlpscenickepoznamky">(Běží za ní.)</p>

<p class="mlpprimarec"><span class="mlpznaktucne11b">CLYTHIE</span>: Ty huso! Ty
můro! Ty bečko!</p>

<p class="mlpprimarec"><span class="mlpznaktucne11b">OTAKAR</span>: Ha, hm!</p>

<p class="mlpprimarec"><span class="mlpznaktucne11b">CLYTHIE</span>: Jděte, pane!
Nejste k ničemu! Felix?</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(vyskočí)</span>: Prosím?</p>

<p class="mlpprimarec"><span class="mlpznaktucne11b">CLYTHIE</span>: Jak jste se do
ní mohl zamilovat?</p>

<p class="mlpprimarec"><span class="mlpznaktucne11b">FELIX</span>: Do koho?</p>

<p class="mlpprimarec"><span class="mlpznaktucne11b">CLYTHIE</span>: Do té staré
generace. Do toho kyrysníka.</p>

<p class="mlpprimarec"><span class="mlpznaktucne11b">FELIX</span>: Do kohože?</p>

<p class="mlpprimarec"><span class="mlpznaktucne11b">CLYTHIE</span>: Do Iris.</p>

<p class="mlpprimarec"><span class="mlpznaktucne11b">FELIX</span>: Já? Co vás
napadá! Ne, to je tak dávno!</p>

<p class="mlpprimarec"><span class="mlpznaktucne11b">CLYTHIE</span>: Chápu. Iris je
hrozně omezená. Říkám vám, hrozně. Má nohy jako sudy. Ach Felixi, ve vašem
mládí máte ještě tolik iluzí o ženách!</p>

<p class="mlpscenickepoznamky">(Sedne si do polštářů.)</p>

<p class="mlpprimarec"><span class="mlpznaktucne11b">FELIX</span>: Já? Ujišťuji
vás, Clythie – Na mou čest, to jsem už tak dávno překonal!</p>

<p class="mlpprimarec"><span class="mlpznaktucne11b">CLYTHIE</span>: Ne, Felixi, vy
neznáte žen. Sedněte si se mnou, nechcete? Nemáte ponětí, jaké jsou. Jejich
názory! Jejich horizont! A jejich těla, brrr! Vy jste tak mlád…</p>

<p class="mlpprimarec"><span class="mlpznaktucne11b">FELIX</span>: To není pravda!
Já nejsem už mlád. Já jsem tolik prožil!</p>

<p class="mlpprimarec"><span class="mlpznaktucne11b">CLYTHIE</span>: Musíte být
hodně mlád. To je tak moderní! Být mlád, být motýlem, být básníkem, je na světě
něco krásnějšího?</p>

<p class="mlpprimarec"><span class="mlpznaktucne11b">FELIX</span>: Ne, Clythie.
Úděl mládí je trpět. A úděl básníka – trpět stonásob. Na mou čest.</p>

<p class="mlpprimarec"><span class="mlpznaktucne11b">CLYTHIE</span>: Úděl básníka
je hrozně se radovat; a oslavovat život; víte, milostný, štědrý, zelený život.
Ach Felixi, vy mně připomínáte první lásku.</p>

<p class="mlpprimarec"><span class="mlpznaktucne11b">FELIX</span>: Koho?</p>

<p class="mlpprimarec"><span class="mlpznaktucne11b">CLYTHIE</span>: Nikoho. Žádná
má láska nebyla první. Hu, ten Viktor! Mně se muži tak protiví! Budeme
přítelkyněmi, Felixi, chcete?</p>

<p class="mlpprimarec"><span class="mlpznaktucne11b">FELIX</span>: Přítelkyněmi?</p>

<p class="mlpprimarec"><span class="mlpznaktucne11b">CLYTHIE</span>: Vy přece o
lásku nestojíte. Láska je tak nízká… Ach, já bych chtěla něco hodně zvláštního
a čistého! Něco nevšedního! Něco nového!</p>

<p class="mlpprimarec"><span class="mlpznaktucne11b">FELIX</span>: Báseň?</p>

<p class="mlpprimarec"><span class="mlpznaktucne11b">CLYTHIE</span>: Taky třeba.
Vidíte, jak vás mám ráda.</p>

<p class="mlpprimarec"><span class="mlpznaktucne11b">FELIX</span>: Počkejte!</p>

<p class="mlpscenickepoznamky">(Vyskočí nadšen.)</p>

<p class="mlpversedrama">Do srdce mi vlétla<br class="calibre16"/>
jako do dětské zřítelnice<br class="calibre16"/>
paprsek světla.<br class="calibre16"/>
Když jsem ji potkal, mákem zaplála,<br class="calibre16"/>
celičká vzkvetla<br class="calibre16"/>
a plachostí svou mne podarovala.</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(vstane)</span>: Co je to?</p>

<p class="mlpprimarec"><span class="mlpznaktucne11b">FELIX</span>: Báseň. Začátek.</p>

<p class="mlpprimarec"><span class="mlpznaktucne11b">CLYTHIE</span>: A jak je to
dál?</p>

<p class="mlpprimarec"><span class="mlpznaktucne11b">FELIX</span>: Hned vám přinesu
konec. <span class="mlpznakkurziva11b">(Letí pryč.)</span> Teď jsem překonal
všechno, co jsem psal dosud.</p>

<p class="mlpscenickepoznamky">(Odletí.)</p>

<p class="mlpprimarec"><span class="mlpznaktucne11b">CLYTHIE</span>: Uf! <span class="mlpznakkurziva11b">(Obrátí se k Otakarovi, jenž zatím, mohutně opřen,
kroutil své kníry.)</span> Tak co, ty velká Noho? Necháš už těch tykadel!</p>

<p class="mlpprimarec"><span class="mlpznaktucne11b">OTAKAR</span>: Buď má. Buď
konečně má!</p>

<p class="mlpprimarec"><span class="mlpznaktucne11b">CLYTHIE</span>: Ruce pryč!</p>

<p class="mlpprimarec"><span class="mlpznaktucne11b">OTAKAR</span>: Buď má! Vždyť
jsme snoubenci! Já… já už…</p>

<p class="mlpprimarec"><span class="mlpznaktucne11b">CLYTHIE</span>: Otakárku, vy
jste krásný!</p>

<p class="mlpprimarec"><span class="mlpznaktucne11b">OTAKAR</span>: Miluju vás
báječně.</p>

<p class="mlpprimarec"><span class="mlpznaktucne11b">CLYTHIE</span>: Já vím. To je
krásné, jak vám bouchá srdce. Řekněte „ha“!</p>

<p class="mlpprimarec"><span class="mlpznaktucne11b">OTAKAR</span>: Ha!</p>

<p class="mlpprimarec"><span class="mlpznaktucne11b">CLYTHIE</span>: Ještě.</p>

<p class="mlpprimarec"><span class="mlpznaktucne11b">OTAKAR</span>: Hm, ha!</p>

<p class="mlpprimarec"><span class="mlpznaktucne11b">CLYTHIE</span>: Jak vám to
duní v prsou! Jako když hřmí. Otakárku, vy jste strašlivě silný, že?</p>

<p class="mlpprimarec"><span class="mlpznaktucne11b">OTAKAR</span>: Cly… Cly… Cly…</p>

<p class="mlpprimarec"><span class="mlpznaktucne11b">CLYTHIE</span>: Co zas?</p>

<p class="mlpprimarec"><span class="mlpznaktucne11b">OTAKAR</span>: Buďte má!</p>

<p class="mlpprimarec"><span class="mlpznaktucne11b">CLYTHIE</span>: Neračte být
nudný.</p>

<p class="mlpprimarec"><span class="mlpznaktucne11b">OTAKAR</span>: Já… vás…</p>

<p class="mlpprimarec"><span class="mlpznaktucne11b">CLYTHIE</span>: Já vás taky…</p>

<p class="mlpprimarec"><span class="mlpznaktucne11b">OTAKAR</span> <span class="mlpznakkurziva11b">(chytá ji)</span>: Buď má!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(prchá)</span>: Snad byste nechtěl, pane, abych vám
snášela vajíčka!</p>

<p class="mlpprimarec"><span class="mlpznaktucne11b">OTAKAR</span>: Zbožňuju vás
vášnivě!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(prchá)</span>: Zanic! Zanic! Abych si zkazila postavu!</p>

<p class="mlpprimarec"><span class="mlpznaktucne11b">OTAKAR</span> <span class="mlpznakkurziva11b">(honí ji)</span>: Já… já… já chci…</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(směje se a letí ven)</span>: Čekat, ještě čekat! Nebýt
netrpělivý!</p>

<p class="mlpprimarec"><span class="mlpznaktucne11b">OTAKAR</span> <span class="mlpznakkurziva11b">(letí za ní)</span>: Clythie, buď má!</p>

<p class="mlpscenickepoznamky">(Odběhnou.)</p>

<p class="mlptextbez1radkub"><span class="mlpznaktucne11b">TULÁK</span> <span class="mlpznakkurziva11b"><span class="calibre15">(vstává)</span></span><span class="calibre15">:</span></p>

<p class="mlpversedrama">Kšš. Už je to pryč, ta strakatá havěť lásky.<br class="calibre16"/>
Pěkně se na to koukalo, jak si to pořád hraje;<br class="calibre16"/>
k smíchu ta honěná věčná, haha, ty nožičky hmyzí,<br class="calibre16"/>
haha, ty dychtivé zadečky pod křídly hedvábnými,<br class="calibre16"/>
s tímhle mi dejte pokoj, tohle my jářku známe:<br class="calibre16"/>
vždyť – je – to – láska!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(přiletí z druhé strany, líčí se a pudruje u zrcadla)</span>:
Uf! Utekla jsem mu. Haha!</p>

<p class="mlptextbez1radkub"><span class="mlpznaktucne11b">TULÁK</span><span class="calibre15">:</span></p>

<p class="mlpversedrama">Haha, ta společnost salonní, hahaha poezie,<br class="calibre16"/>
cucání požitků života stébélky nejtenčími,<br class="calibre16"/>
ty výstřihy přerozkošné, city a sladké tření,<br class="calibre16"/>
věčná lež věčných milenců věčně bez ukojení,<br class="calibre16"/>
vždyť je to k čertu hmyz!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(přiletí k němu)</span>: Vy jste motýl?</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(čepicí po ní)</span>: Kššš!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(odletí)</span>: Vy nejste motýl?</p>

<p class="mlpprimarec"><span class="mlpznaktucne11b">TULÁK</span>: Já jsem člověk.</p>

<p class="mlpprimarec"><span class="mlpznaktucne11b">CLYTHIE</span>: Co je to? Je
to živé?</p>

<p class="mlpprimarec"><span class="mlpznaktucne11b">TULÁK</span>: Je.</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(přiletí)</span>: Miluje to?</p>

<p class="mlpprimarec"><span class="mlpznaktucne11b">TULÁK</span>: Miluje. Je to
motýl.</p>

<p class="mlpprimarec"><span class="mlpznaktucne11b">CLYTHIE</span>: Jak jste
zajímavý! Proč nosíte černý pel?</p>

<p class="mlpprimarec"><span class="mlpznaktucne11b">TULÁK</span>: To je špína.</p>

<p class="mlpprimarec"><span class="mlpznaktucne11b">CLYTHIE</span>: Ach, čím tak
krásně voníte?</p>

<p class="mlpprimarec"><span class="mlpznaktucne11b">TULÁK</span>: Potem a
nečistotou.</p>

<p class="mlpprimarec"><span class="mlpznaktucne11b">CLYTHIE</span>: Tvá vůně mne
opíjí. Je tak nová!</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(čepicí po ní)</span>: Kšš, nestydo!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(odletí)</span>: Chytej! Chytej!</p>

<p class="mlpprimarec"><span class="mlpznaktucne11b">TULÁK</span>: Neřesti hravá,
ničemná pelešnice –</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(blíž k němu)</span>: Jen přivonět! Jen okusit! Jste
tak originální!</p>

<p class="mlpprimarec"><span class="mlpznaktucne11b">TULÁK</span>: Podobnou tobě
jsem jednu už potkal, frejířko! Proč jsem ji vlastně měl rád. <span class="mlpznakkurziva11b">(Chytí Clythii.)</span> Takhle za ručičky hmyzí jsem
tenkrát ji držel a prosil, do očí se mi smála, a já jsem ji tehdy pustil. Oh,
zabít raději! <span class="mlpznakkurziva11b">(Pustí ji.)</span> Leť si, ty můro,
nechci tě vidět!</p>

<p class="mlpprimarec"><span class="mlpznaktucne11b">CLYTHIE</span> <span class="mlpznakkurziva11b">(odletí)</span>: Hu, vy jste divný!</p>

<p class="mlpscenickepoznamky">(Pudruje se před zrcadlem.)</p>

<p class="mlpprimarec"><span class="mlpznaktucne11b">TULÁK</span>: Necudo navoněná,
fifleno, vychrtlá kozo, hlade –</p>

<p class="mlpprimarec"><span class="mlpznaktucne11b"><span class="calibre17">CLYTHIE</span></span><span class="calibre17"> <span class="mlpznakkurziva11b">(blíž k němu)</span>: Ještě! Ještě! Je to tak krásné,
tak surové, tak silné!</span></p>

<p class="mlpprimarec"><span class="mlpznaktucne11b">TULÁK</span>: Co, dotěro, to
ti je málo? Mám ti nasolit na zadek, ty bledničko nestydatá?</p>

<p class="mlpprimarec"><span class="mlpznaktucne11b">CLYTHIE</span>: Miluju tě!
Ach, zbožňuju tě!</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(couvá před ní)</span>: Jdi, jdi, jdi! Jsi hnusná!</p>

<p class="mlpprimarec"><span class="mlpznaktucne11b">CLYTHIE</span>: Jak jste
nudný! Protivo!</p>

<p class="mlpscenickepoznamky">(Češe se u zrcadla.)</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(vrací se uhřátá)</span>: Napít, honem!</p>

<p class="mlpprimarec"><span class="mlpznaktucne11b">CLYTHIE</span>: Kdes byla?</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(pije stébélkem)</span>: Venku – ach! To je horko!</p>

<p class="mlpprimarec"><span class="mlpznaktucne11b">CLYTHIE</span>: Kdes nechala
Viktora?</p>

<p class="mlpprimarec"><span class="mlpznaktucne11b">IRIS</span>: Viktora? Jakého
Viktora?</p>

<p class="mlpprimarec"><span class="mlpznaktucne11b">CLYTHIE</span>: Vždyť jsi šla
s ním – –</p>

<p class="mlpprimarec"><span class="mlpznaktucne11b">IRIS</span>: S Viktorem? Ale
ne… Aha, už vím. <span class="mlpznakkurziva11b">(Směje se.)</span> Ne, to ti
byla švanda!</p>

<p class="mlpprimarec"><span class="mlpznaktucne11b">CLYTHIE</span>: S Viktorem?</p>

<p class="mlpprimarec"><span class="mlpznaktucne11b">IRIS</span>: Právě. Počkej, to
se nasměješ! Tak on ti běží za mnou, a pořád „poč-poč-počkejte… poč-poč-“,
hahaha, jen si to představ!</p>

<p class="mlpprimarec"><span class="mlpznaktucne11b">CLYTHIE</span>: Kde zůstal?</p>

<p class="mlpprimarec"><span class="mlpznaktucne11b">IRIS</span>: Vždyť ti to
povídám: letí za mnou jako blázen, a najednou, hahaha, přiletěl pták a sežral
ho.</p>

<p class="mlpprimarec"><span class="mlpznaktucne11b">CLYTHIE</span>: Není možná!</p>

<p class="mlpprimarec"><span class="mlpznaktucne11b"><span class="calibre17">IRIS</span></span><span class="calibre17">: Namouduši!
Najednou to udělalo frrr a bylo to. Já jsem se nasmála…</span></p>

<p class="mlpscenickepoznamky">(Vrhne se do polštářů a ukrývá tvář.)</p>

<p class="mlpprimarec"><span class="mlpznaktucne11b">CLYTHIE</span>: Co je ti?</p>

<p class="mlpprimarec"><span class="mlpznaktucne11b">IRIS</span>: Hahaha! Ti – ti –
ti mužští!</p>

<p class="mlpprimarec"><span class="mlpznaktucne11b">CLYTHIE</span>: Viktor?</p>

<p class="mlpprimarec"><span class="mlpznaktucne11b">IRIS</span>: Ne, Otakar.
Viktora sežral pták. Považ si, hned potom přiletí ten tvůj Otakárek, oči má
takhle, zrovna hoří a hned, hahaha –</p>

<p class="mlpprimarec"><span class="mlpznaktucne11b">CLYTHIE</span>: Co hned?</p>

<p class="mlpprimarec"><span class="mlpznaktucne11b">IRIS</span>: A hned na mne:
Buďte má! Miluju vás báječně, hahaha!</p>

<p class="mlpprimarec"><span class="mlpznaktucne11b">CLYTHIE</span>: Iris, co jsi
udělala?</p>

<p class="mlpprimarec"><span class="mlpznaktucne11b">IRIS</span>: Hahaha, nech – nech
mne! Mi-mi-miluju vás ohromně! Mu-sí-te být má-má-má –</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(přiletí s básničkou v ruce)</span>: Clythie, už to
mám! Poslouchejte. <span class="mlpznakkurziva11b">(Čte s nesmírným citem)</span>:</p>

<p class="mlpversedrama">Do srdce mi vlétla<br class="calibre16"/>
jako do dětské zřítelnice<br class="calibre16"/>
paprsek světla.</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(s hlavou v polštářích, hystericky se směje)</span>:
Hahaha!</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(přestane číst)</span>: Co je to?</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(vzlyká)</span>: Ten surovec! Fuj! Nestyda! Já bych ho
uškrtila!</p>

<p class="mlpprimarec"><span class="mlpznaktucne11b">CLYTHIE</span>: Otakara?</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(vzlyká)</span>: Abych mu teď – teď – abych teď snášela
vajíčka! Ten surovec! Va-va-vajíčka mít! Já budu hrozná! Ten – ten – hahaha!</p>

<p class="mlpprimarec"><span class="mlpznaktucne11b">FELIX</span>: Jen
poslouchejte, Clythie. Je to docela v novém směru:</p>

<p class="mlpversedrama">Když jsem ji potkal, mákem zaplála,<br class="calibre16"/>
celičká vzkvetla<br class="calibre16"/>
a plachostí svou mne podarovala.<br class="calibre16"/>
„Já jsem to,“ praví, „ty neznáš mne,<br class="calibre16"/>
já sama, co jsem, nerozumím.<br class="calibre16"/>
Jsem dítě a kvetu, jsem život a šumím,<br class="calibre16"/>
jsem žena a lákám, jsem, ach, tak zmatena –“</p>

<p class="mlpprimarec"><span class="mlpznaktucne11b">IRIS</span> <span class="mlpznakkurziva11b">(vstává)</span>: Jsem hrozně rozcuchaná?</p>

<p class="mlpprimarec"><span class="mlpznaktucne11b"><span class="calibre17">CLYTHIE</span></span><span class="calibre17">: Hrozně.
Počkej, drahoušku. <span class="mlpznakkurziva11b">(Upravuje jí vlasy, potichu:) </span>Sviňko!</span></p>

<p class="mlpprimarec"><span class="mlpznaktucne11b">IRIS</span>: To máš vztek,
viď? Hahaha! Otakar miluje bá-ječ-ně!</p>

<p class="mlpscenickepoznamky">(Odletí.)</p>

<p class="mlpprimarec"><span class="mlpznaktucne11b">FELIX</span>: Teď přijde,
Clythie, to pravé:</p>

<p class="mlpversedrama">„Jsem dítě a kvetu, jsem život a šumím,<br class="calibre16"/>
jsem žena a lákám, jsem, ach, tak zmatena –“</p>

<p class="mlpprimarec"><span class="mlpznaktucne11b">CLYTHIE</span>: Nechte si to!
Ta sviňka! <span class="mlpznakkurziva11b">(Odletí.)</span> Kde je někdo nový?</p>

<p class="mlpprimarec"><span class="mlpznaktucne11b">FELIX</span> <span class="mlpznakkurziva11b">(za ní)</span>: Ale počkejte! Teď teprve přijde láska!</p>

<p class="mlpprimarec"><span class="mlpznaktucne11b">TULÁK</span>: Hlupáku!</p>

<p class="mlpprimarec"><span class="mlpznaktucne11b">FELIX</span>: Cože? Aha, tady
je někdo. To jsem rád. Přečtu vám konec:</p>

<p class="mlpversedrama">„Jsem žena a lákám, jsem, ach, tak zmatena,<br class="calibre16"/>
ty velký světe, co to znamená…“</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(čepicí po něm)</span>: Kššš!</p>

<p class="mlptextbez1radkub"><span class="mlpznaktucne11b">FELIX</span> <span class="mlpznakkurziva11b"><span class="calibre15">(poodletí)</span></span><span class="calibre15">:</span></p>

<p class="mlpversedrama">„Co to znamená,<br class="calibre16"/>
že se dnes ruměním do krve?“</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(honí ho)</span>: Vššš!</p>

<p class="mlptextbez1radku"><span class="mlpznaktucne11b">FELIX</span> <span class="mlpznakkurziva11b">(poodletí)</span>:</p>

<p class="mlpversedrama">„Jsem žena a miluji! Jsem život a kvetu,<br class="calibre16"/>
jsem dítě a miluji poprvé!“<br class="calibre16"/>
Rozumíte, to je Clythie, Clythie, Clythie!</p>

<p class="mlpscenickepoznamky">(Odletí pryč.)</p>

<p class="mlpprimarec"><span class="mlpznaktucne11b">TULÁK</span> <span class="mlpznakkurziva11b">(rozpřáhne ruce do hlediště)</span>: Hahaha, motýlové!</p>

<p class="mlpscenickepoznamky">Opona.</p>

</div>
</body>
</html>